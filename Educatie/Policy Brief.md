Educația românilor se degradează continuu ca efect al așa - ziselor reforme ale ultimelor guvernări; nu au făcut altceva decât să împingă planurile de învățământ într-o mișcare browniană, promovabilitatea examenelor naționale scade, diplomele se devalorizează constant. România nu mai are șanse să atingă niciunul din obiectivele 2020 la capitolul educație: accesul copiilor preșcolari la sistemul de educație, reducerea analfabetismului funcțional, creșterea procentului absolvenților de
învățământ superior și a numărului de adulți care participă la învățare pe tot parcursul vieții.
Sistemul de învățământ este la ani-lumină distanță de nevoile societății noastre.
Abandonul școlar face ravagii – înregistrăm cea mai mare rată a abandonului școlar timpuriu din Uniunea Europeană în mediul rural (27%). Tinerii aleg să nu mai meargă la școală, fie din cauza lipsurilor materiale, fie pentru că nu îi văd utilitatea. Chiar și cei care reușesc să termine ciclurile de
învățământ nu sunt mult mai pregătiți pentru viață, România fiind campioană europeană la rata de analfabetism funcțional (adică la persoane care știu să citească, dar nu înțeleg ce citesc!). În ciuda
creșterii constante a cheltuielilor publice în sistemul de învățământ, performanțele educaționale au scăzut. Guvernele care s-au succedat au tot încercat cosmetizări ale sistemului introducând sau eliminând câte un detaliu, dar fără să-i schimbe natura de monopol sau incrementalismul. Dimpotrivă,  au încercat tot felul de experimente, de tipul manualului unic sau tentativa de a
introduce examene grilă la bacalaureat care s-au dovedit dezastruoase. Învățământul profesional e deconectat complet de nevoile actuale de piața muncii și total neatractiv pentru tineri.
România ocupa ultimul loc in Uniunea Europeana și la numărul de copii care ajung în creșe. Potrivit Eurostat, doar 3% dintre cei cu vârste pana la 4 ani sunt în unitățile de îngrijire din administrația statului, în timp ce media europeană este de 26%. În prezent, în țară există doar 334 de creșe în care sunt îngrijiți aprox. 15.000 de copii, în timp ce numărul copiilor de până în 3 ani
care ar avea nevoie de asemenea servicii este de peste 600.000! Sunt situații în care unul dintre părinți renunță la locul de muncă pentru că, în lipsa unui loc la creșa de stat, nu își permit bonă sau creșa privată. Nici învățământul superior nu stă mai bine. De ani de zile tot aflăm că “doctorii’ care ne conduc, de fapt, și-au plagiat doctoratele. Statul român tot nu a pus la punct un mod credibil de a verifica toate doctoratele și a restabili credibilitatea acestei diplome în România. 
Mai grav, statul pare a fi condus de cei care au cel mai puțin interes să iasă la iveală aceste fraude pentru că se fac și ei vinovați de ele. Iar problema aceasta nu se limitează la doctorate, ci poate fi extinsă la întregi instituții care au devenit pure fabrici de diplome. Astfel, nu e de mirare că instituțiile de învățământ superior din România sunt foarte departe (în partea de jos) în topurile internaționale.
USR propune o schimbare de paradigmă în educație pe toate palierele. Sistemul actual îi pune în centrul său pe miniștri și pe birocrați. De-a lungul timpului, ei și-au tot sporit propriile privilegii, dar nu au îmbunătățit sistemul cu nimic. Ba dimpotrivă, în educație s-a dezvoltat o întreagă rețea de pile, șpăgi și plăți informale. Faimoasele fonduri ale clasei la care sunt obligați părinții să contribuie de frica să nu aibă de suferit copilul lor trebuie să dispară. Pentru mulți părinți a ajuns de la sine înțeles că este nevoie de meditații pentru a suplini neajunsurile sistemului de stat.  
Cu toate acestea, doar un procent redus dintre părinți își permit să completeze educația copiilor lor cu meditații. Acest
sistem nu este nici moral, nici corect, având în vedere că toți părinții plătesc aceleași taxe și impozite pentru educația copiilor lor.
România are nevoie de un învățământ performant pentru toți românii. De aceea propunem un sistem centrat pe copil/tânăr și pe calitatea actului de educație. Un sistem depolitizat și descentralizat, care să dea în același timp un rol mai mare părinților. Pentru aceasta, vom desființa inspectoratele școlare și vom transfera atribuțiile lor la nivelul școlilor, acolo unde părinții vor avea un rol mai important în consiliile de administrație. În spiritual descentralizării, acestea trebuie să devină principalul mecanism managerial autonomy în ceea ce privește organizarea concursurilor pentru ocuparea de posturi în școală, evaluarea performanței cadrelor didactice, numirea directorilor de școli, adaptarea curriculum-ului la nevoile elevilor.
De asemenea, vom deschide competiția în sistemul de învățământ prin ușurarea înființării de școli private, concomitent cu reformarea modului în care se face evaluarea calității serviciilor de educație.
Învățământul este prea important ca să fie organizat sub forma unui monopol.
Vom încuraja colaborarea între mediul privat și instituțiile de învățământ, atât pentru dezvoltarea învățământului profesional, cât și în domeniul cercetării și dezvoltării.
Vom finanța adecvat învățământul mărind finanțarea per elev, oricare ar fi școala, de stat sau privată unde învață copilul.

Sugestii Daria Nicoara
Pentru a putea reforma cu adevărat sistemul educațional românesc, e nevoie de o analiză  și documentare profundă privind starea reală de fapt a învățământului. 
Pentru a crea calitate, durabilitate și funcționalitate, nu ajunge, e imposibil ca un grup restrâns de oameni să conceapă un proiect adecvat și adaptat realității și necesităților unui sistem atât de vast şi complex.
E nevoie de deschidere și acceptare a unei strânse colaborări cu categoriile de oameni direct vizate de schimbările ce se doresc a fi realizate- cadre didactice, părinți, elevi. 
E imperios ca pentru acest proiect să se discute la nivel național, în toate filialele județene, să se identifice membri cu competențe pe domeniul educațional care doresc să se implice. Ulterior, aceștia să organizeze comisii pentru educație, unde să invite oficial, profesori și beneficiari direcți, părinți și copii, pentru consultări, dezbateri și descoperire de idei. Acest proces ar demonstra intenţiile noastre de reforme pozitive, utile, celor care speră şi cred în noi. 
Un alt aspect deosebit de important e ca un astfel de proiect să fie împărțit, analizat, proiectat, în colaborare și consultare cu cadrele didactice, părinți, elevi, pe niveluri de învățământ :
-preuniversitar antepreşcolar,  preșcolar, școlar (primar, secundar- gimnazial, liceal și postliceal)  
- universitar. 
 Informațiile să fie centralizate, concepute standarde de funcţionare şi desfăşurare a activităţilor educaţionale, preluate soluțiile optime și atașate proiectului, iar mai apoi, în condițiile favorabile, implementate.
Ne dorim ca, împreună, să transformăm viitorul țării noastre, dovedind capacitate şi dorinţă de comunicare şi cooperare, raţiune, spirit de echipă, competenţe profesionale, renunţare la orgolii, respectarea diversităţii umane şi a principiilor moralităţii, înţelegerea profundă a societăţii româneşti.  
Este indicată  respectarea acestor cerinţe, pentru a produce şi prezenta un proiect cu valoare
funcţională. Este nevoie de analize, statistici,argumente pentru soluţiile concrete. 
Sunt prezentate puncte care există , la nivel teoretic, în sistemul actual de învăţământ, conţine elemente aplicate deja, cu succes; idei bune, care transpuse în practică, vor da rezultate pozitive, dar şi neconcordanţe pedagogice, metodologice, psihologice, logice.
Propun câteva sugestii care necesită, ulterior, documentară uriaşă, aprofundare, dezvoltare, pentru conceptele care nu sunt pe deplin fundamentate ştiinţific sau sunt neclare, generale.
Educaţia este un sistem dependent de cel economic, administrativ, medical, juridic. Pentru ca acest sistem să devină funcţional, incluzând procesele pozitive interne în desfăşurare,  fiecare sistem de care depinde trebuie  resuscitat la normalitate, decenţă, moralitate, etică, legalitate. 






• Centrarea întregului sistem educațional pe nevoile preșcolarului/elevului/studentului 

Sugestii Daria Nicoara
Conform actualei legi educaţionale, sistemul de învăţământ este, la nivel teoretic, centrat pe nevoile preșcolarului/elevului/studentului.
Nu sunt respectate aceste nevoi, decât parţial, iar mediul şcolar, cadrele didactice nu se adaptează  acestor necesităţi.
 Factori: subfinanţare, control politic, personal incompetent, evaluări subiective, incorecte, care nu trec prin filtrul criteriilor de performanţă.
Soluţii: eliminarea controlului politic, finanţare corespunzătoare, evaluări corecte de către comisii de specialitate independente.

Sugestii S.S.
Da, de acord. Uneori, nevoia pietei nu e acelasi lucru precum nevoia elevului, dar unele materii trebuiesc scoase pentru a face loc altora. 
Nu avem nevoie de educatie tehnologica, dar o ora in plus de securitate pe internet ar face minuni printre pustii care nu stiu ca dincolo de ecran e o alta lume. 


• Descentralizarea reală și depolitizarea sistemului de învățământ prin desființarea
inspectoratelor școlare și consolidarea consiliilor de administrație din școli ca principal instrument managerial în sistem, cu participarea părinților la luarea deciziilor.
Un sistem școlar depolitizat și descentralizat

1. Desființarea inspectoratelor școlare și transferul atribuțiilor manageriale către consiliile de administrație ale școlilor. Inspectoratele școlare sunt principala sursă de influență politică în sistemul de educație și una dintre cele mai mari frâne în calea modernizării învățământului, prin cenzura aproape totală a autonomiei școlare, sub toate aspectele ei: catedre, norme, personal, numiri de directori, fonduri etc. Vom depolitiza învățământul românesc și vom repune copilul și părinții săi în centrul sistemului. Atribuțiile inspectoratelor școlare vor fi transferate către consiliile de administrație ale școlilor, inclusiv evaluarea performanței directorilor.
2. Reformarea activității de inspecție școlară. Este necesară o schimbare de paradigmă în ceea ce privește activitatea de inspecție școlară, care în prezent este exclusiv o activitate administrativă predominant sancționatorie și un instrument de control (inclusiv politic) al cadrelor didactice. USR va introduce modelul auditului școlar orientat spre îndrumarea activităților didactice și încurajarea gândirii critice a elevilor.
3. Consolidarea atribuțiilor de management și evaluare a consiliilor de administrație.
Autonomia școlară trebuie să crească, iar acest fapt începe prin a da un rol active consiliului de administrație în ceea ce privește resursele umane (evaluare, stimulare) și programa. În viziunea noastră, consiliile de administrație ale școlilor nu se vor opri doar la organizarea concursurilor pentru angajarea personalului didactic, ci vor continua și după acesta printr-o evaluare continuă a cadrelor didactice angajate.
4. Consilii de administrație conduse în interesul copiilor. Propunem schimbarea componenței consiliilor de administrație astfel încât școlile să fie conduse mai aproape de copii și pentru interesele lor. Astfel, consiliile de administrație vor fi compuse majoritar din părinți sau reprezentanți ai acestora, dintr-un reprezentant al profesorilor, un reprezentant al primăriei și cel puțin doi reprezentanți ai elevilor.
5. Debirocratizarea și încurajarea înființării de școli private. Statul trebuie să încurajeze apariția de noi școli private. Poate face asta prin debirocratizarea înființării acestora dar și prin facilități fiscale țintite asupra școlilor și asupra învățătorilor. De aceea ne dorim eliminarea obstacolelor la înființarea și acreditarea de școli private.
6. Eliminarea manualului unic și liberalizarea pieței manualelor. Profesorii trebuie să poată să-și adapteze programa specificului elevilor și să decidă singuri dacă și în ce măsură au nevoie la clasă de suportul unui manual sau auxiliar, fără a fi dependenți de acestea.
7. Administrare transparentă în școli. Odată cu creșterea rolului consiliilor de administrație ale școlilor, publicarea minutelor ședințelor consiliilor de administrație se va face inclusiv pe site-ul școlii, astfel încât elevii, părinții și orice persoană interesată să poată avea acces la informații despre deciziile luate în aceste foruri.
8. Lărgirea curriculumului la decizia elevului și a școlii (prin consiliul de administrație) .Această măsură contribuie la creșterea gradului de corelare între sistemul educațional și piața muncii, permite conectarea unității de învățământ/școlii la nevoile comunității și conduce la diminuarea inegalităților școlare. Fiecare elev este unic, are capacitate diferite și talente diferite. De aceea, alături de materiile obligatorii, elevii vor avea posibilitatea să aleagă, în funcție de interesele proprii, materiile pe care le vor studia.
9. Depolitizarea ARACIP. Activitățile de evaluare externă a calității educației, inclusive auditul școlar, precum și autorizarea, acreditarea și evaluarea periodică a unităților de învățământ din sistemul public și cel privat trebuie realizate de către ARACIP în mod obiectiv, dincolo de orice influență a factorului politic. Pentru aceasta, propunem ca ARACIP să funcționeze ca un organism autonom, subordonat direct Parlamentului și nu Ministerului Educației Naționale. Evaluatorii ARACIP, de asemenea, trebuie să fie profesioniști care desfășoară această activitate și nu cadre didactice care merg în control
la colegi.

Sugestii Daria Nicoara
Adevărata temă, extrem de problematică şi cu rădăcini adânci, o reprezintă corupția din sistemul educational şi, într-o mai mică măsură, lipsa resurselor umane competente. 
Există școli de stat performante , există profesori extraordinari care trebuie oferiți ca exemple de bune practice, preluat modelul și colaborat cu aceștia. 
Se poate interveni şi elimina personalul incompetent, afiliat politic, corupt, prin concursuri reale, evaluări obiective și corecte, prin impunerea şi respectarea de criterii. 
Cadrele didactice trebuie să dea dovadă de competenţe profesionale, de valori şi trăsături frumoase de caracter, de un profil psihologic în concordanţă cu cerinţele psihicului elevilor.
Corupţia trebuie eradicată, de la nivelul cel mai înalt până la rădăcina sistemului.
Acest lucru nu se poate întâmpla prin desființarea inspectoratelor și acordarea puterii directorilor și părinților. (Momentan Consiliile de Administraţie ale unităţilor de învăţământ au această putere şi capacitate de decizie,iar în componenţa lor se află, pe lângă profesori, părinţi şi elevi, membri). 
Este obligatorie existenţa mecanismelor de control de specialitate.
Implicarea părinţilor este absolut necesară, ei pot propune soluţii, participa ca factori activi şi decizionali, dar trebuie stabilit şi analizate extrem de atent aceste hotărâri. Trebuie să se facă o educare a părinţilor în ceea ce presupune sistemul de învăţământ, dezvoltarea unu copil, scopul şi efectele deciziilor asupra viitorului lor.  Pentru a compensa lipsa studiilor pedagogice a părinţilor, e nevoie de obiectivitate, raportare la realitate, înţelegerea sistemului, o bună cunoaştere a particularităţilor cognitive, emoţionale ale elevilor, conştientizarea rolului oricărei acţiuni şi informaţii, pe termen lung. Astfel se reduce riscul dezechilibrelor şi interpretărilor în detrimentul evoluţiei copiilor.
“ Şcoala părinţilor” ar fi un proiect extrem de necesar de conceput. 
Un proiect care să presupună organizarea de cursuri gratuite, obligatorii, adaptate pentru părinţi, în funcţie de zonele din care provin şi condiţiile financiare şi cognitive ale acestora.
 Aceste cursuri să reprezintă o bază cu care famiilie să pornească şi să înţeleagă ce înseamnă responsabilitate şi consecinţe faţă de copii, ce măsuri şi comportamente sunt necesare pentru crearea unui mediu armonios şi favorabil creşterii şi dezvoltării integrale a unor individualităţi umane şi personalităţi autonome şi creative. (Idealul educational).
Cursurile să fie structurate pe diverse domenii tematice:
-	educaţie igienico-sanitară;
-	educaţie alimentară;
-	gestionarea emoţiilor personale şi ale copiilor;
-	îndrumare profesională;
-	educaţie economică- gestionarea resurselor financiare ale familiei
-	educaţie sexuală
-	educaţie civică
Un părinte informat şi responsabilizat va fi un părinte capabil să ia decizii corecte pentru copilul lui, va fi capabil să crească un copil care gândeşte şi e dornic şi curios să cunoască, independent, puternic fizic, cognitiv, emoţional. 
Doar în aceste condiţii, în care părintele este conştient de rolul său în viaţa copilului, va 
putea fi considerat un factor decizional competent.

Sugestii S.S.
Sunt de acord ca inspectoratele au putere prea mare, dar a reduce toate puterea in mana parintilor si a unui consiliu de administratie e prea mult. 
Reduceti puterea de control a inspectoratului scolar, si acordati drepturi egale intre consiliul de administratie si Consililul elevilor. Astfel, puterea nu e centrata nicaieri si reduci subiectivitatea. Plus ca pentru prima data, Consiliul Elevilor ar primi un loc bine-meritat in luarea deciziilor: ei vin dintre cei pentru care se iau deciziile. 
Romania nu e inca pregatita sa acorde parintilor o pondere atat de mare in deciziile legate de curricula (majoritatea nici nu inteleg ce fac copii lor la scoala), de examenele pentru profesori (bazat pe atitudinea unor parinti, clasa mea ar fi ramas cu 2 profesori), evaluarea performanței cadrelor didactice - cum sa faca asta, in conditiile in care unii nu vorbesc o alta limba straina, nu au studiat fizica de 20 de ani sau nu pot numi materiile de studii in afara celor de baza-, sau numirea directorilor de școli - asta a fost mereu un aspect politic - . 
Cu parintii implicati, va deveni o alegere facuta la o cina unde nu toata lumea e invitata. Parintii nu au ce cauta in sistemul asta, inca. 
Iar salariile calculate in functie de performanta, e o miscare riscanta si va face mai mult rau decat bine. Da, sunt profesori care merita mai mult pentru ca se implica mai mult, dar ce faci cu cei care nu o fac, dar dau note mari pentru ca arata bine? 
Cred ca asta e unul din cele mai sensibile aspecte ale proiectului si avand in vedere prin cate schimbari au trecut ultimele generatii, ar putea fi buturuga care rastoarna carul mare. O conferinta online in care oamenii pot intreba de ce ar ajuta foarte mult. Pentru ca multi dintre votanti sunt oameni simpli, carora daca le explici, asculta, inteleg si isi formeaza propria opinie.


• Reformarea profundă a mecanismelor de evaluare a calității actului educațional, cu implicarea directă a părinților prin consiliile de administrație și depolitizarea
ARACIP/ARACIS

Sugestii Daria Nicoara
-	Este obligatorie existenţa unor organisme de evaluare externă formate din oameni cu studii de 
specialitate,cu un istoric profesional şi personal bazat pe respectarea principiilor şi legilor - valabile sugestiile prezentate la punctul anterior: eliminarea corupţiei, respectarea legii , aplicarea de sancţiuni asupra personalului didactic sau organelor de control, dacă se încalcă regulamente, implicarea condiţionată a părinţilor, în funcţie de competenţe şi capacităţi)
-	Standarde şi criterii de performanţă există, trebuie asigurată respectarea lor, sau , în cazul în 
care acestea nu funcţionează, nu apar rezultate relevante, pozitive, redefinite şi eliminate elementele care nu sunt utile şi practice.

Sugestii S.S.
E nevoie de o restructurare absoluta in modul de evaluare, atat pentru elevi/studenti, cat si pentru profesori, dar consider ca parintii nu au ce cauta in nicio structura care are responsabilitatea asta. 
Am trecut printr-un liceu plin de copii de bani gata, unde un 10 la mate costa 100 de lei, si un 6 era muncit pana la epuizare. Daca parintii de tipul ala ajung in consiliul de administratie, cei cu parinti fara bani sau mai putin interesati vor avea de pierdut. 
Singura si absolut singura evaluare trebuie facuta pe merit, merit care nu ar trebui standardizat pentru toti, ci adaptat elevului. In loc sa pasezi responsabilitatea parintilor, introdu clase de pregatire obligatorii pentru fiecare profesor, care sa ii pregateasca pentru 28 de personalitati diferite, cu 28 de bagaje de cunostinte diferite.


• 6% pentru investiții în educație în infrastructura de bază, resurse și materiale didactice și
salarizare adecvată pentru personalul din învățământ

Sugestii Daria Nicoara
Cei 6 % trebuie defalcaţi, împărțiți,cu prioritate pe zonele cele mai sensibile. 
Momentan, finanțarea școlilor se face de către primării. Acestea acordă bani școlilor în funcție de numărul de elevi care există în unitate, bugetul este per elev.
 Aici trebuie modificată legea, fiindcă școlile cu un număr mic de elevi(mai ales cele din mediul rural, dar există nenumărate situații și în urban) au de suferit. 
Sumele care vin de la primării, în contextul în care salariile profesorilor au crescut, se împart astfel: se reține fondul pentru salarii al personalului didactic și nedidactic , iar din ce rămâne, se împarte pentru necesități, cheltuieli cu utilitățile şi , din mai rămâne,se investeşte în resurse și materiale didactice. 
În urma acestei împărțiri, de foarte multe ori, banii pentru resurse devin insuficienți. 
Fondul de salarii ar trebui să fie independent de cel pentru resurse școlare. 

Sugestii S.S.
Salariile sunt mizerabile pentru profesori si ce trebuie sa indure zi de zi. Orice marire e bine venita la momentul actual.

 • Corectarea dezechilibrelor majore de finanțare în interiorul sistemului prin creșterea finanțării pentru ciclurile primar și gimnazial 

Sugestii Daria Nicoara
Toate ciclurile școlare necesită finanțare adecvată. 
Dezechilibre majore există în toate nivelurile de învățământ, nu doar în cel primar sau gimnazial. 
Fiecare segment este afectat, începând cu învățământul anteprescolar și preșcolar. 
Exemplu concret 1: 
Pe nivelul anteprescolar și școlar există un deficit uriaș de creșe și grădinițe, raportat la numărul de copii de această grupă de vârstă. 
Trebuie acordați bani pentru construirea creșelor sau crearea, gestionarea de spații, în grădinițe, pentru creșe. (Acordată atenţie situațiilor în care sălile de grupă sunt extrem de mici. E nevoie de încăperi mai mari. E nevoie de mobilier, de material educaţionale necesare în realizarea activităţilor educaţionale). 
Exemplu concret 2:
 	Fiecare nivel de învățământ se confruntă cu un deficit uriaș de materiale didactice, igienico – sanitare, mobilier, spații adecvate învățării și diverselor activități. (în cele mai multe cazuri, aceste materiale sunt cumpărate de către părinţi sau cadre didactice).
 Există școli, unde, datorită numărului mare de copii, se primesc mai mulți bani iar directorii îi gestionează corect și în favoarea unității. Există situații în care, prin diverse proiecte, finanțări, donații, managerii reușesc să suplinească deficitul, dar acestea, sunt excepții. 


Pe fiecare ciclu de învățământ trebuie identificate, punctual, problemele și găsite soluții. 
Finanțarea unităților de învățământ trebuie să se facă în funcție, în primul rând, de zonă, de lipsa resurselor. 
Ar trebui acordat un buget adaptat fiecărei unități , astfel încât să se creeze condițiile necesare și cât mai de dorit, apropiate de un standard național. 

Sugestii S.S.
Statul, in orice forma, trebuie sa sprijine dezvoltarea fiecarui elev/student. Minimul necesar la clasa ar trebui asigurat de scoala, care la randul ei e sprijinita de guvern. 
Plateam 10 lei pe luna fondul clasei, 25 de lei pe semestru fondul scolii, apoi dadeam simulare si trebuia sa ne platim foile printate, pe langa toate acuarele cumparate pe nuante de langa scoala de arte. Pentru un copil cu 40 de lei alocatie pe luna, era imposibil. Pachetele de inceput de an sunt de cele mai multe ori de proasta calitate si vin in decembrie. Daca in fiecare zi, discutia duce mereu la bani, nu te astepta sa ii pese copilului de poezia lui Eminescu, cand probabil copilul a muls vaca inainte sa vina la scoala si nu are papuci noi de 2 ani.

Sugestii C.H.
- Corelarea sistemului de învățământ la nevoile societății.
- Susținerea învățământului de stat și sprijinirea elevilor dotați cu posibilități materiale reduse.
- Asigurarea de materiale didactice prin proiecte realizate de către cadrele didactice și susținute de către inspectoratul școlar județean.

Un sistem de învățământ de calitate și accesibil, de la educația timpurie până la finalizarea
studiilor obligatorii.

1. Creșterea numărului de locuri în creșe în sistem mixt. Nevoia acută de locuri în creșe pentru copiii de 0 – 3 ani va fi acoperită prin încurajarea dezvoltării de creșe publice pe lângă instituțiile publice cu număr mare de angajați, respectiv de creșe private, în parteneriat cu companii, prin instrumentul creditelor fiscale.
2. Reformarea programei școlare. Procesul de reformare/schimbare a modului de predare este fundamental pentru a stimula gândirea critică a copiilor, îmbinând experiența, valorile și competențele în procesele educative. Cadrele didactice ar trebui specializate nu doar într-o disciplină de studiu, ci pornind de la nevoile și întrebările specifice fiecărei vârste (științele copilăriei/adolescenței, tehnici de investigare adaptate, imaginație -creativitate etc).

Sugestii Daria Nicoara
-	Programele şcolare trebuie regândite şi adaptate realităţii tehnologice şi economice , 
potenţialului copiilor ,cerinţelor de pe piaţa muncii, competenţelor necesare pentru integrarea cât mai completă în mediul social şi profesional.
-	Programele sunt mult prea încărcate: obiectivele educaţionale într-un număr prea mare, raportat
la timpul în care trebuie atinse şi la capacităţile elevilor, iar conţinuturile informaţionale, de multe ori, inutile sau în neconcordanţă cu cerinţele societăţii şi evoluţiei umane.
-	Restructurarea curriculum-ului:
-introducerea de noi discipline obligatorii, pe toate nivelurile de învăţământ care permit 
predarea lor, adaptate capacităţilor de înţelegere ale elevilor:
		-educaţie financiară
		-educaţie igienico-sanitară
				-educaţie civică
				-educaţie sexuală
				-educaţie politică
				-istoria religiilor
				-educaţie pentru natură
-activităţile educaţionale pentru aceste discipline urmând a fi realizate cu implicarea autorităţilor locale şi instituţiilor competente, firme şi companii private;
	-crearea sau dezvoltarea unităţilor de învăţământ vocaţional –introducerea de noi specializări sau extinderea, suplimentarea celor existente;
	-eliminarea unor discipline de studiu, de la şcolile vocaţionale şi orientarea, axarea pe domeniile de specialitate;
	-dezvoltarea şcolilor profesionale, în concordanţă cu cerinţele pieţei muncii


3. Introducerea asistenților de profesori în învățământul primar și gimnazial. Dorim să existe asistenți de profesori și învățători pentru a putea permite predarea individualizată la nivelul fiecărui elev. Această nouă categorie profesională poate include și personal specializat în lucrul cu elevii cu cerințe educaționale speciale. 
4. Introducerea activității de mentorat. Mentoratul contribuie la dezvoltarea profesională și personală a viitorului profesor. Întrucât mentorul are o experiență pedagogică vastă, acesta îi va oferi asistentului său toate instrumentele și metodele folosite pentru cunoașterea elevului.

Sugestii C.H.
-	Programele de formare continuă de la Casa Corpului Didactic să fie în strânsă legătură cu specializarea fiecărui cadru didactic și gratuite. 
-	Corelarea cursurilor de formare profesională cu baza materială/ dotarea școlii. 

5. Ocuparea posturilor din învățământ prin concurs public organizat la nivelul școlii.
Toate posturile se vor ocupa prin concurs public organizat la nivelul școlii, iar postul obținut va fi valabil doar la nivelul școlii respective. Concursul este organizat și supravegheat de către consiliul de administrație al școlii, comisiile de concurs urmând să fie constituite pe criterii de paritate părinți/cadre didactice.

Sugestii Daria Nicoara
Ocuparea posturilor din învăţământ prin concurs public la nivel de şcoală e o măsură concepută şi aplicată deja, dar care doar a amplificat corupţia, puterea directorilor, controlului politic şi obţinerea posturilor prin acţiuni ilegale.
Examenele de titularizare trebuie şi ele regândite: concepute programe de titularizare  
adaptate disciplinelor şi realităţii actuale a societăţii. 
Titularizarea să fie recunoscută şi organizată la nivel naţional, dar verificate şi regândite etapele de mobilitate a personalului didactic.
Este obligatorie redefinirea rolului, atribuţiilor, sarcinilor pe care le are personalul didactic şi nedidactic, cu accent pe îndeplinirea, în primul rând, a activităţii de predare-evaluare şi implicare în diverse activităţi şcolare şi extraşcolare. Este necesară revizuirea documentaţiei didactice care trebuie întocmită şi simplificată.

Sugestii C.H.
- Susținerea examenelor pentru ocuparea posturilor vacante la nivel național și nu la nivel de școală. 
- Evaluarea cadrelor didactice de către inspectoratul școlar și nu de către elevi și părinți. 


6. Introducerea unui sistem de evaluare a cadrelor didactice de către părinți și elevi și condiționarea unui procent al salariului în funcție de rezultatele evaluării. Sistemul de evaluare va include măsurarea unor indicatori precum atitudinea profesorului în relația cu elevul, ținuta morală a profesorului, limbajul folosit de către profesor, tipuri de evaluare, metodele de lucru ale profesorului. Mecanismul de evaluare trebuie să fie unul echilibrat și ponderat cu evaluarea profesională a carierei pedagogice a cadrelor didactice.

Sugestii Daria Nicoara
Evaluarea profesorilor nu poate fi realizată de către persoane fără studii în domeniul educaţional, evaluarea ar fi subiectivă şi într-o poporţie uriaşă, eronată.
Se pot cere, pe bază de chestionare, discuţii la nivel de unitate de învăţământ, reacţii din partea părinţilor, cu privire la atitudinea profesorilor faţă de copii şi părinţi, modul de relaţionare, implicare, pasiune, dăruire, adaptare la particularităţile elevilor.
Dar salarizarea profesorilor nu trebuie să fie condiţionată de rezultatele acestor evaluări, decât atunci când, corelate cu evaluări externe, de specialitate, se descoperă încălcări ale legilor şi regulamentelor. În aceste cazuri, trebuie aplicată legea- conceperea de  sancţiuni şi aplicarea lor în funcţie de faptele comise.

7. Creșterea numărului de psihologi școlari. În timp ce România se confruntă cu o criză acuta de psihologi școlari, numărul elevilor care au nevoie de ajutor de specialitate este tot mai mare. Un singur psiholog are în grijă peste 1.300 de copii și adolescenți, ceea ce înseamnă că fiecare dintre aceștia primește un singur minut de consiliere pe parcursul unui an școlar. Sunt necesare ore de dezvoltare personală ținute de psihologi în cadrul cărora copii să fie încurajați să își formeze gândirea critică.
8. Introducerea traseului educațional personalizat pentru copiii cu cerințe educaționale speciale. Copiii cu cerințe educaționale speciale evoluează conform particularităților proprii și, în funcție de caz, au nevoie de sprijin pentru a avea o viață firească și a fi integrați în ciclurile de învățământ în școlile de masă. Traseul educațional personalizat va include, pe lângă curricula adaptată și consiliere gratuită, în limita a două ore săptămânale.
9. Scăderea numărului de elevi în clasă. Dorim scăderea numărului minim necesar pentru constituirea unei clase și stabilirea unui număr maxim de elevi, fără derogări. Se conștientizează astfel faptul că natalitatea a scăzut drastic în România și, în același timp, profesorul se poate ocupa mai eficient de colectivul de elevi. Propunem pentru nivelul ante-preșcolar media de 7 copii pe grupă, pentru nivelul preșcolar media de 10 copii pe grupă, nivelul primar medie de 15 de elevi pe clasă, nivelurile gimnaziale, liceale, profesionale medie 20 de elevi pe clasă.
10. Organizarea de tabere de cercetare în domenii specifice pentru învățământul liceal. Vom promova organizarea de tabere de studii în domenii specifice. Acestea pot avea și scopuri precise cum ar fi „hackathons” care să dezvolte aplicații IT, tabere de limbi străine, etc. În felul acesta se pot lega mai bine aspectele practice de cele teoretice învățate la școală.
11. Introducerea notării prin calificative pentru materiile ce țin de vocație (ex: muzică, desen, sport). Elevii sunt diferiți și au aptitudini vocaționale diferite. Evaluarea și notarea acestora prin intermediul notelor îi poate descuraja pe cei mai puțin talentați sau lipsiți de aptitudini în domeniul respectiv și poate afecta situația școlară generală a elevului, fără o legătură cu nivelul de cunoștințe acumulate într-un domeniu. Notarea prin calificative ar potența mai bine interesul elevilor pentru un anumit subiect.

12. Modificarea structurii orelor de curs. Ora de curs va fi prelungită la 55-60 de minute.
Elevii se vor putea recrea în cursul unei pauze de 7-10 minute ce va fi acordată la jumătatea orei, urmată de pauza de la final. Această măsură urmărește creșterea randamentului pe care elevii îl au în cursul unei ore. Alte măsuri similare (ex: ora de începere a cursurilor) pot fi stabilite în continuare de consiliile de administrație ale școlilor/liceelor.

Sugestii Daria Nicoara
Durata orelor de curs trebuie gândită, raportată şi modificată în funcţie de particularităţile de vârstă ale  elevilor.
Cu cât durata orelor de curs va creşte, atenţia şi concentrarea copiilor va scădea.
Trebuie pus  accentul pe capacităţile lor psihice şi pe o bună proiectare a lecţiilor, de către cadrele didactice: lecţia predată să fie interactivă, atmosfera relaxată, presiunea evaluării redusă, metode şi mijloace de predare moderne, profesorii conectaţi şi empatici cu emoţiile,interesele, pasiunile şi potenţialul elevilor. 

13. Eliminarea temelor pentru acasă pentru elevii din ciclul primar. Sistemele evoluate de învățământ (ex: Finlanda) au renunțat la temele pentru acasă pentru copiii de vârstă preșcolară și școlară mică, considerând că nu contribuie la dezvoltarea intelectuală a copilului, ci doar generează epuizare. USR propune această măsură la pachet cu încurajarea învățării experimentale, decizie care va aparține consiliului de administrație al școlii, în linia descentralizării propuse ca direcție strategică de reformare.
14. Promovarea școlilor profesionale, vocaționale și a diversității rutelor educaționale. Trebuie făcută legătura între învățământul profesional și industria țării. Școlile profesionale pot produce specialiștii de care România are din ce în ce mai multă nevoie.
La fel ca în cazul altor state, precum Germania sau Elveția, unde este deja implementat învățământul dual și școlile funcționează în colaborare cu diverse companii private, și România a adoptat modelul învățământului dual - formă de organizare a învățământului profesional și tehnic, desfășurat la inițiativa operatorilor economici interesați în calitate de potențiali angajatori, în baza unui contract de parteneriat și a unor contracte individuale de pregătire practică. Implementarea este, deocamdată, sub nivelul a ceea ce se întâmplă în ale state. În țara noastră, orientarea școlară este deficitară. USR va susține introducerea parcursului profesional prin care formarea elevilor din învățământul profesional va fi făcută în mare parte în cadrul firmelor private de profil.

• Programe concrete de reducere a abandonului școlar timpuriu și a nivelului alarmant al
analfabetismului funcțional 

Combaterea analfabetismului funcțional și abandonului școlar

1. Implementarea unui Program integrat de combatere a abandonului școlar. Programul vizează extinderea la nivel național cu finanțare de la bugetul de stat a programului “Școală pentru toți” (susținut inițial din fonduri europene), care va avea ca beneficiary copiii din școli defavorizate, cu risc de abandon școlar, tinerii și adulții care vor să reia școala.
2. Masă caldă în școli. Școlile vor asigura elevilor mese calde echilibrate din punct de vedere nutrițional. Această măsură poate contribui la reducerea abandonului școlar în mediile defavorizate și aduce beneficii sănătății elevilor. În prezent proiectul este în stadiu pilot în câteva școli, dorim extinderea sa la nivel național.
3. Cursuri specifice pentru tineri în dificultate (NEETS) desfășurate în colaborare cu companii și industrii stimulate fiscal pentru integrarea acestora. NEETs sunt tinerii cu vârste cuprinse între 15 și 24 de ani care nu urmează nicio formă de învățământ și nici nu au un loc de muncă. USR va sprijini firmele care încadrează și mențin în câmpul muncii tineri provenind din acest grup vulnerabil, respectiv care asigură formarea profesională la locul de muncă a acestora.
4. Acordare de vouchere de carte pentru copiii care provin din familii sărace (beneficiarii de bursă socială). Situația e dramatică în învățământul românesc: 42% dintre elevii români de 15 ani sunt analfabeți funcțional și doar 0,08% citesc din plăcere, nu din obligație. Vom iniția un program de distribuție a unor vouchere pentru acces gratuit la cărți pentru copiii provenind din medii defavorizate.
5. Introducerea orei de citit cu voce tare la grădiniță și în școala primară și monitorizarea competențelor de lectură. Lectura activă este una dintre cele mai importante activități pentru dezvoltarea competențelor lingvistice, lipsa competențelor de lectură fiind o cauză majoră a analfabetismului funcțional.
6. Campanii de conștientizare a importanței lecturii. Dorim să desfășurăm campanii de conștientizare în școli, grădinițe, biblioteci, spații alternative și mass-media. Campania se va desfășura pe termen mediu, în etape anuale, pe o perioadă de minimum 4 ani. Susținem, de asemenea, promovarea unor evenimente de lectură dedicate copiilor între 1 și 6 ani, finanțate printr-o linie specială în cadrul concursului Administrației Fondului
Cultural Român (AFCR).

Sugestii Daria Nicoara
Activităţile de învăţare trebuie concepute şi organizate în funcţie de particularităţile de vârstă şi de capacităţile fiecărui copil. 
Exemplu concret: Un copil cu vârsta de un an nu va fi capabil, decât în mod exceptional, să participe active la evenimente de lectură . Activităţile lui se rezumă la îndeplinirea nevoilor sale de bază-hrănire, odihnă.joacă, prin care învaţă. Atenţia şi capacitatea de concentrare, la aceste vârste, sunt extreme de reduse, iar nevoie de schimbare a activităţii, continuă.
Accentul trebuie să se pună pe educarea părinţilor.   
Părintele e cel mai puternic exemplu pentru un copil, cu atât mai mult în ceea ce priveşte acţiunile educative.  
Părintele trebuie să își gestioneze resursele de timp și afecțiune, să creeze momente special dedicate copilului. Să citească, oferind modelul, pe care copilul îl va imita, să îi citească puțin câte puțin, zilnic, despre diverse domenii, să se adapteze la interesele și capacitățile copilului. Ei sunt deschiși, psihicul lor poate cuprinde o vastitate de informații, pot fi îndrumați să descopere nenumărate universuri. Trebuie implicați în activitățile părinților, duși în medii diferite, care să le pună la dispoziție ocazii de învățare.
 Cu părintele începe și continuă educația, iar un părinte responsabil e dator să învețe mereu.

7. Organizarea de școli de vară pe perioada vacanței în școlile cu rezultate scăzute și procente mari de abandon școlar. Clădirile școlilor vor fi folosite pe perioada verii ca spații de găzduire pentru elevii cu rezultate scăzute care vin la pregătire. Activitatea va fi desfășurată de învățători/profesori sau asistenți și va fi remunerată.
8. Crearea unor programe de mentorat pentru elevii identificați ca având risc de abandon școlar. Mentorii vor fi foști elevi ai școlii absolvenți de universități sau personalități cunoscute în comunitate.
9. Modificarea metodologiei și normelor privind înscrierea în scoală a copiilor a căror tutelă este acordată familiei extinse. Copiii a căror tutelă nu este deținută de părinți biologici ci este încredințată familiei extinse, nu vor mai refuzați la înscrierea în școală

Sugestii Daria Nicoara
-	Finanţarea adecvată a sistemului de învăţământ
-	Crearea unei baze de date cu unităţile de învăţământ şi zonele cu cele mai mari procente de abandon şcolar şi analfabetism funcţional
-construirea de unităţi de învăţământ, dotarea acestora cu resursele necesare desfăşurării activităţilor educaţionale;
		-evaluare obiectivă şi corectă a competenţelor pedagogice, metodologice, psihologice ale cadrelor didactice
		-crearea unor baze de date locale-în evidenţa primăriilor şi a unităţilor şcolare, cu preşcolarii şi şcolarii care se încadrează la risc de abandon şcolar şi care prezintă dificultăţi de învăţare- identificarea acestor dificultăţi şi a factorilor cauzatori-intervenit pe fiecare dintre aceşti factori, punctual, prin consultări şi cooperare cu pedagogi, psihologi, logopezi-personal de specialitate, pe fiecare domeniu problematic
		
-colaborare cu instituţiile de asistenţă socială, Asociaţia Psihologilor din România, oferirea de suport psihopedagic special pentru copiii cu cerinţe educative speciale –adaptarea, personalizarea programelor şcolare la nivelul şi nevoile acestor categorii 
	-programe de afterschool - implementate naţional şi susţinute de la bugetul de stat- în care să se asigurare hrana pentru elevi şi meditaţii la disciplinele unde există probleme
	-testarea periodică frecventă a elevilor, urmărirea constantă a procentului de realizare a obiectivelor stabilite,  observarea permanentă a parcursului educaţional şi emoţional al acestora, înregistrarea datelor, adaptarea constantă a strategiilor de predare, resurselor materiale, disciplinelor şi conţinuturilor învăţării la capacităţile şi resursele cognitive, fizice, emoţionale ale elevilor  	

-	Identificarea zonelor defavorizate
-	Atragerea de fonduri de la Uniunea Europeană , pentru dezvoltarea acestor zone
-	Atragerea, de către managerii unităţilor de învăţământ, de investitori ( firmele/companiile care investesc în educaţie să beneficieze de deduceri la taxele achitate către stat sau alte măsuri fiscale favorabile), realizarea de proiecte cu finanţare din fonduri externe, colaborarea cu ONG-uri
-	Investiţii în infrastructură, înfiinţarea unor linii de transport şi punerea la dispoziţie a unor mijloace de transport, către zone mai dezvoltate şi cu ofertă de locuri de muncă mai variată sau specifică abilităţilor persoanelor care trăiesc în mediile defavorizate
-	Identificarea familiilor cu situaţii financiare precare – colaborare cu Direcţia Generală de  Asistenţă Socială şi Protecţia Copilului- oferirea de suport educaţional-materiale şcolare, 
meditaţii
-	Creare de locuri de muncă
-	Programe de formare şi conversie profesională a părinţilor care trăiesc în zone subdezvoltate, pentru crearea posibilităţii şi mărirea şanselor de angajare; ulterior obţinerea unor venituri substanţiale, corelate cu nevoile financiare ale familiei şi şcolarizării copiilor
-	Introducerea unui set de îndatoriri şi responsabilităţi ale părinţilor , în raport cu şcoala
-	Sancţiuni pentru părinţii care îşi neglijează copiii-asistaţi sociali, care deşi au posibilităţi sau capacitate de muncă, aleg să primească bani de la stat sau să trăiască din banii de alocaţie ai copiilor-anchete sociale în familiile nevoiaşe sau unde există părinţi cu probleme diagnosticate de comportament, tulburări psihice.
-	Programul “Şcoala părinţilor”

Sugestii S.S.
Mancare, asta e cuvantul magic. Daca exista promisiunea unei mese calde pe zi, din 5 copii, 4 vor veni la scoala sigur. Magic Breakfast e un program din UK in care o organizatie mica a reusit sa implice companii mari precum Tesco intr-un proiect prin care asigura porridge, fructe, bagels si un suc in fiecare zi tuturor copiilor din scolile implicate.
 Se vine cu o ora mai devreme la scola si toata lumea mananca impreuna: relatiile dintre colegi s-au imbunatatit prin ora petrecuta impreuna, nu se fac diferente, fie ca ai conditii mai bune acasa, fie ca nu, esti binevenit. Costurile sunt minime si restaurante din Londra adauga o lira la nota de plata pentru a dona mai departe. 
Pe de alta parte, conditii mai bune pentru profesori ar duce probabil la mai mult interes din partea lor catre cazurile mai complexe. Unii invata mai repede, altii nu. Dar cand implicarea se opreste la usa clasei si nu ajunge in comunitate. In zonele rurale abandonul e mai ridicat. 
Cu un minim de implicare din partea primariei si a scolii, se pot organiza ore de meditatii in grup, dupa terminarea programului scolar. After school, dar nu la preturile absurde curente.

• Debirocratizare și înlăturarea monopolului prin încurajarea înființării și acreditării de creșe, grădinițe și școli în parteneriat cu sectorul privat

Sugestii Daria Nicoara
Sistemul de învățământ nu reprezintă monopol şi nu trebuie transformat într-o afacere. 
Educația de stat trebuie să reprezinte baza, fiindcă marea majoritate a populației nu își poate permite costurile cerute la privat, nici măcar dacă se oferă ajutor financiar pentru familiile care și – ar dori acest lucru, în lipsa  variantei de stat. Este realitatea economică ațării., la aceasta trebuie să ne raportăm. 
Educația de stat trebuie reformată și oferită ca șansă reală, în echilibru cu cerințele pieței. Altfel, nu facem decât să punem piedici dezvoltării societății. 
Ne dorim performanță și un popor inteligent, care să aibă acces la educație de calitate, nu doar pentru cei cu putere financiară.
Un popor educat-primul fundament al unei țări, va fi un popor care va contribui la crearea și menținerea unui mediu de afaceri curat și puternic, deci la evoluția pozitivă a economiei-al doilea pion de existenţă al unui stat ; va face alegeri pentru consolidarea și dezvoltarea fiecărui domeniu din societate. 
Banii de la bugetul de stat trebuie investiți în învățământul de stat , care poate fi transformat în calitate. 
Educația privată trebuie reglementată și supusă rigorilor legii, evaluărilor și calității, asemenea celei de stat. 
Exemplu concret : 
Au fost nenumărate situații în care copiii au avut de suferit din cauza personalului didactic sau nedidactic din instituțiile de învățământ private neacreditate, care, asemenea sistemului de stat, au angajat oameni nu doar incompetenți, ci și de un caracter infect. Unele, multe astfel de instituții  au fost create de oameni de afaceri, în scop pur de profit, fără nici cea mai mica dorinţă de a oferi o alternativă educaţională reală, 

Educaţia privată este o componentă a sistemului economic și este dependentă de existenţa unui mediu de afaceri stabil, care să funcționeze după legi clare și care, asemenea oricărui domeniu, să poată fi sancționat dacă există derapaje.
E nevoie de schimbări drastice în mediul economic, de crearea condiţiilor favorabile investiţiilor şi facilitarea înființării și dezvoltării de firme, companii, instituții de învățământ. 
O măsură utilă , avantajoasă pentru cei care pun bazele unei unităţi de învăţământ, ar fi deduceri din taxele plătite către stat.

Sugestii S.S.
De acord, atata timp cat statutul financiar nu e considerat unul din standarde. Fie 50% din locuri deschise catre toti doritorii, fie un numar de burse alocate in fiecare an scolar. In plus, indiferent de curricula lor, elevii de la privat vor da aceleasi examene ca cei de la stat.


Finanțare

1. 6% din PIB pentru educație. Ne angajăm să încetăm de facto practica subfinanțării sistemului educațional. Nu putem pretinde calitate a învățământului în școli care nu au toalete, apă curentă și căldură. Conștientizarea importanței investiției în educație este vitală nu doar pentru beneficiile intrinseci, ci și ca o soluție - poate cea mai importantă - pentru creșterea economică.
2. Reechilibrarea alocărilor financiare pe ciclurile de învățământ. Dincolo de subfinanțarea cronică a educației în general, principala problemă o constituie dezechilibrele în ceea ce privește ponderea alocărilor financiare pe cicluri educaționale: învățământul primar primește cei mai puțini bani (20%), în timp ce în țările cu sisteme educaționale performante procentul pentru primul ciclu de învățământ, unde sunt înregistrați și cei mai mulți elevi, este dublu. Indiferent de cât de mare este ponderea din PIB alocată educației, problemele nu vor fi rezolvate până nu sunt corectate aceste
anomalii.
3. Transparența finanțării și consolidarea activităților de audit a educației. Dorim să creștem transparența finanțării școlilor pentru că acolo merg bani publici. Astfel fiecare școală va trebui să publice un raport financiar în care să se vadă toate fluxurile financiare care au avut loc, concomitent cu întărirea rolului consiliilor de administrație în ceea ce privește managementul financiar al școlilor.
4. Asigurarea finanțării de bază de la bugetul de stat pentru toate ciclurile de învățământ.
În prezent, Legea educației naționale exclude de la finanțarea de la bugetul de stat învățământul postliceal de stat (terțiar), un aspect care va fi corectat prin modificări aduse cadrului legislativ.
5. Finanțare transparentă și adecvată a unităților de învățământ la nivelul administrației locale. Vor fi publicate online sumele alocate școlilor de la administrațiile locale și criteriile pe baza cărora aceste sume au fost repartizate.
6. Alocarea de resurse financiare adecvate cu investiții specifice. Concentrarea sumelor investite în educație asupra investițiilor în școli: cantine, masă caldă, toalete, apă curentă și căldură în școli.
7. Centrarea alocației pentru copii asupra copiilor. Prin plata acesteia pe card sau cu bonuri de masă/tichete cadou pentru rechizite și alte bunuri necesare activității școlare mărim șansele ca indemnizațiile și alocațiile copiilor să meargă în direcția achiziționării de bunuri pentru copii.
8. Stimulent fiscal pentru cadre didactice care predau în medii defavorizate. Angajații școlilor din zonele defavorizate nu vor mai fi supuși impozitului pe venit. În felul acesta interesul pentru a munci în școlile din zonele defavorizate ar crește
9. Oferirea de facilități fiscale pentru investițiile făcute de părinți/firme în școală. Această măsură prevede ca părinții implicați în asociațiile de părinți să primească facilități fiscale pentru investițiile pe care le fac în școală. Un mecanism similar va funcționa și pentru firmele care doresc să finanțeze investiții în școli și care pot beneficia de deduceri fiscale pentru acest scop.
10. Parteneriate între instituții de învățământ și ONG-uri. Sprijinirea și extinderea parteneriatelor între instituții de învățământ și organizații neguvernamentale cu activitate specifică în domeniul educației non-formale, dincolo de proiecte punctuale care aduc avantaje financiare pe termen scurt.
11. Permiterea redirecționării a 2% din impozitul pe venit către școli. Consiliile de administrație ale școlilor vor păstra evidența fondurilor colectate de către școală prin acest mecanism și vor putea decide în mod colegial și transparent asupra destinației sumelor astfel colectate.
12. Facilități fiscale pentru firme în sistemul de învățământ dual. Operatorii economici sau consorții vor putea organiza forme de învățământ dual pe bază de contract de parteneriat cu unități de învățământ sau chiar să dezvolte în cadrul activității proprii asemenea unități, aceste forme de organizare a învățământului dual beneficiind de facilități la plata impozitelor și contribuțiilor datorate bugetului de stat, bugetului asigurărilor sociale, bugetelor fondurilor speciale și bugetelor locale.

Învățământ universitar performant și fără plagiat

1. Reformarea programei universitare în direcția consolidării aplicabilității practice a cunoștințelor acumulate. Vom promova alocarea unui timp mai mare mai mare pentru activitățile practice, punându-se mai mult accent pe activități experimentale și stagii de practică în domeniile de referință. Universitățile din România oferă, uneori cursuri care nu au legătură cu specialitatea pe care studenții o urmează, iar metodele de predare sunt, de multe ori, vechi și ultra-teoretizate.
2. Conectarea curriculei universitare de nevoile economiei reale prin implicarea mediului privat. Universitățile trebuie să pregătească tineri cu un înalt nivel de calificare pentru joburi de care economia reală are nevoie ca să crească. Susținem o implicare activă din partea mediului privat, inclusiv prin cooptarea reprezentanților în consiliile de administrație ale universităților și prin mecanisme transparente de sponsorizare de cursuri facultative la universități de profil.
3. Asigurarea legăturii dintre mediul universitar și industrie pentru dezvoltarea cercetării în cadrul universităților. Vom asigura funcționarea universităților ca institute de cercetare integrate în activitatea universitară cu implicarea mediului privat. Vom crea un cadru prin care orice proiect de cercetare privat să se poată desfășura în universitate.
Finanțarea s-ar face exclusiv de către întreprinderea sau întreprinderile private, care ar putea, în conjuncție cu profesorii universitari, să folosească resursele universității pentru a desfășura activități de cercetare. Astfel cercetarea nu ar mai fi deconectată de la nevoile economiei reale. Pentru acestea vom asigura facilități fiscale și un mod de remunerare adecvată pentru cadrele universitare care se implică în cercetare.
4. Introducerea tutoriatului pe ani/serii de studiu. Activitatea de tutoriat este un atribut important al politicii educaționale centrate pe rezolvarea nevoilor studenților, precum și un instrument de suport și îndrumare a acestora. Introducerea și existența tutoriatului în timpul universității contribuie la îmbunătățirea performanțelor educaționale, sprijină studenții în organizarea studiului individual, conturează un profil moral al acestora etc.
5. Conectarea universităților la biblioteci și baze de date virtuale cu acces gratuit pentru studenți. Această politică ar oferi beneficii considerabile nu doar cercetătorilor din universități, ci și studenților, care ar avea oportunitatea de a-și îmbunătăți considerabil calitatea proiectelor, lucrărilor și examenelor deoarece ar avea acces la biblioteci și baze de date virtuale cu lucrări academice relevante pentru domeniul de studiu.
6. Introducerea unui sistem performant de combatere a plagiatului. Ne dorim să prevenim și să combatem plagiatul în mediul academic astfel încât absolvirea în învățământul postuniversitar să se realizeze respectând exclusiv principiul meritocrației și nu să fie folosit pentru favoruri acordare clientelei politice. Prin intermediul softurilor anti-plagiat vor fi verificate în mod obligatoriu, toate lucrările de diplomă, urmând ca toate lucrările detectate ca fiind plagiat să conducă la anularea diplomelor. Această măsură contribuie la creșterea calității contribuțiilor științifice autentice a lucrărilor de licență, masterat și doctorat și rezolvă tensiunea socială din societatea românească
referitoare la doctoratele plagiate de care se fac vinovați mulți oameni politici.
7. Crearea unor programe de tip schimb de experiență/twinning universitar cu statele membre ale UE și atragerea de specialiști din alte state. Această măsură are drept scop profesionalizarea cadrelor didactice din România prin programe comune de tip sesiuni de formare/parteneriat instituțional cu universități similare din țările UE care au demonstrat că sunt exemple de succes. Avantaje vor fi și pentru elevi dacă profesorii vor implementa modele de bune practici întâlnite în țara în care au fost plecați.
8. Alocarea numărului de locuri finanțate de la bugetul de stat pe domenii de studii.
Alocarea numărului de locuri finanțate de la bugetul de stat nu se va realiza pe universități, ci pe domenii de studii, în urma unor analize cu privire la nevoia de specialiști calificați pe piața forței de muncă. Astfel, universitățile nu vor mai fi asigurate de un anumit număr de locuri bugetate, ci vor trebui să intre în competiție pentru studenți, fapt ce va conduce la creșterea calității.
9. Salarizarea cadrelor didactice din învățământul universitar se va realiza pe criterii de performanță. Profesorii vor fi remunerați în funcție de criterii de performanță.
Indicatorii de performanță utilizați pentru evaluarea profesorilor vor fi stabiliți de
consiliile de administrație ale universităților. Măsura urmărește corectarea unor dezechilibre și inechități existente în prezent, iar un salariu competitiv va atrage mai multe persoane în învățământ și va crea o competiție benefică.
10. Auditul școlilor doctorale prin raportare la standarde internaționale. Din cele peste 200 de școli doctorale, cele care nu îndeplinesc criteriile minimale de performată și etică vor fi desființate, iar celelalte vor fi finanțate în funcție de rezultatele evaluării raportat la contribuția științifică originală adusă în domeniul de referință.
11. Revizuirea condițiilor de acreditare a instituțiilor de învățământ superior. În România există instituții care oferă educație de calitate dar care nu au acreditare în România, ci în alte state și funcționează în România prin sucursale. Trebuie regândit sistemul de acreditare și de evaluare a calității care lasă să existe în prezent fabrici de diplome, dar blochează accesul altor instituții de învățământ de prestigiu care și-au demonstrate competența pe piața liberă.
12. Schimbarea paradigmei în evaluarea realizată de ARACIS prin creșterea ponderii criteriilor care sunt relevante din perspectiva integrării pe piața forței de muncă cu înalte calificări a studenților/absolvenților de cursuri postuniversitare și doctorale, în defavoarea unor criterii cantitative de tip număr de articole publicate de cadrele didactice sau studenți.
13. Campanii de atragere a Diasporei și a studenților străini. Vom promova campanii pentru atragerea unui număr cât mai mare de tineri din Diaspora către universitățile din țară precum și pentru atragerea studenților străini în centrele universitare din România.
14. Introducerea unui sistem de management al calității în educație. În conformitate cu noul standard ISO 21001:2018 pentru certificarea sistemelor de management în organizațiile educaționale, instituțiile de învățământ superior trebuie să furnizeze servicii educaționale de o manieră mai eficace și eficientă și să ofere o experiență personalizată tuturor cursanților, inclusiv celor cu nevoi educaționale speciale și cursanților la distanță, demonstrând capacitatea sa de a sprijini achiziția și dezvoltarea competențelor prin predare, învățare sau cercetare.
15. Regândirea ARACIS ca un organism neutru față de mediul universitar. O agenție de asigurare a calității în învățământul superior are un rol fundamental în funcționarea corectă a sistemului educațional universitar. USR se angajează să reformeze structura profund viciată a actualei Agenții, în care personalul de atestare face parte din universități de stat și nu sunt neutri în procesele de evaluare, iar membrii cu atribuții decizionale se regăsesc frecvent în situații de conflict de interes față de universitățile din  care provin.


